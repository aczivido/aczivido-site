<html>
<head>
<meta name="GENERATOR" content="Microsoft FrontPage 3.0">
<title>Valerio Bittarello - La Rocca di Citt&#xE0; della Pieve</title>
<style type="text/css">

A:link, A:visited { text-decoration: none; color:#0000ff }

A:hover { text-decoration: underline }

</style>
<script>
  (function(i,s,o,g,r,a,m){i['GoogleAnalyticsObject']=r;i[r]=i[r]||function(){
  (i[r].q=i[r].q||[]).push(arguments)},i[r].l=1*new Date();a=s.createElement(o),
  m=s.getElementsByTagName(o)[0];a.async=1;a.src=g;m.parentNode.insertBefore(a,m)
  })(window,document,'script','https://www.google-analytics.com/analytics.js','ga');

  ga('create', 'UA-656806-1', 'auto');
  ga('send', 'pageview');

</script>
</head>
<body bgcolor="#FFFFFF">
<table border="0" width="100%" cellspacing="0" cellpadding="0">
  <tr>
    <td width="80%" valign="top" align="left"><img src="../image/historia.jpg" alt="historia.jpg (19680 byte)"></td>
    <td width="20%" valign="middle" align="center" bgcolor="#FFFFFF">
      <p><font face="Times New Roman, Times, serif" color="#808080" size="4"><big>Umbria</big></font></p>
    </td>
  </tr>
</table>
<table border="0" width="100%" cellspacing="0" cellpadding="0">
  <tr>
    <td width="78%" valign="top" align="left">&#xA0;
    </td>
    <td width="2%" valign="top" align="left"></td>
    <td width="20%" valign="middle" align="center" bgcolor="#FFFFFF"></td>
  </tr>
  <tr>
    <td width="78%" valign="top" align="left" bgcolor="#E8E8E8">
      <p align="left"><font face="Verdana, Arial, Helvetica, sans-serif" size="2">La
        Rocca di Citt&#xE0; della Pieve</font><br>
        <font face="Verdana, Arial, Helvetica, sans-serif" size="1">di
        Valerio Bittarello</font></p>
    </td>
    <td width="2%" valign="top" align="left" bgcolor="#FFFFFF"></td>
    <td width="20%" valign="middle" align="center" bgcolor="#FFFFFF">
      <p><font face="Verdana, Arial, Helvetica, sans-serif" size="1" color="#0000FF"><b><a href="../index.html">home
        page</a></b></font></p>
    </td>
  </tr>
  <tr>
    <td width="78%" valign="top" align="left">
      <p align="JUSTIFY"><font face="Verdana, Arial, Helvetica, sans-serif" size="1"><br>
        La Rocca &#xE8; un &quot;episodio&quot; urbano di particolare rilievo
        nella storia cittadina in quanto testimonia il dominio esercitato da Perugia
        sull&apos;antica Castel della Pieve.<br>
        L&apos;edificio militare &#xE8; collocato nella parte pi&#xF9; alta dell&apos;abitato,
        in prossimit&#xE0; della Porta del Prato o Perugina, evidenziando cos&#xEC;
        la possibilit&#xE0; di diretto controllo sulla citt&#xE0; e assicurando
        nello stesso tempo alle milizie del &quot;Grifo&quot; la pi&#xF9; ampia
        libert&#xE0; di manovra.<br>
        La Rocca segna quindi la definitiva sottomissione a Perugia di Castel
        della Pieve che, per affermare le proprie libert&#xE0; comunali nei
        confronti della citt&#xE0; guelfa, gravitava pervicacemente nell&apos;orbita
        ghibellina. A dimostrazione della fedelt&#xE0; pievese all&apos;Aquila imperiale
        si dovr&#xE0; citare il primo atto di sottomissione del 3 dicembre 1188,
        nel quale si dichiara che Castel della Pieve deve concorrere a tutte le
        azioni militari intraprese da Perugia, eccetto contro l&apos;Imperatore Federico
        ed il Re Enrico; non si cita curiosamente il Papa.<br>
        Nel 1250, a seguito della morte di Federico II di Svevia, Castel della
        Pieve viene punita da Perugia: era gi&#xE0; pronto un esercito comandato
        dal Podest&#xE0; Raniero di Bulgarello &quot;ad depopulationem faciendam
        de Castro Plebis&quot;, quando Peppone di Giovanni d&apos;Alberto si rec&#xF2;,
        come portavoce del popolo pievese, all&apos;accampamento perugino a rinnovare
        la sottomissione e a scongiurare l&apos;eccidio.<br>
        Si volle tuttavia lo spettacolo e fu scelto a teatro Ripavecchia.<br>
        &quot;Sopra alti seggi presso la tenda del podest&#xE0; sedevano circondati
        dai diversi magnati e dalle schiere dell&apos;esercito i vescovi di Perugia
        e di Chiusi, il preposto di S. Mustiola, l&apos;arciprete di Perugia, e fra
        quelli degli altri comuni brillava per vesti splendide e variet&#xE0;
        di colori, l&apos;arciprete di Corciano. Avanti al grave consesso fu introdotto&#x2026;
        il procuratore Peppone, il quale, dopo aver udito a capo chino i rimbrotti
        del podest&#xE0;, giur&#xF2;, toccando genuflesso gli Evangeli su
        le ginocchia del nostro vescovo Beneaudito, fede ed ubbidienza a Perugia&quot;.<br>
        Il giuramento fu ripetuto solennemente il giorno seguente da 138 pievesi.
        Erano presenti tutte le classi di cittadini, tutte le &quot;Societates&quot;:
        &quot;Consules Societatis Aquilae de Burgo Intrinseco&quot;, &quot;Consules
        Societatis Veteris de Casalino&quot;, &quot;Consules Societatis Veteris
        de Castello&quot;, &quot;Consules Societatis Cardonum&quot;, &quot;Consules
        Societatis Ferrantis&quot;, &quot;Consules Societatis Mercatorum&quot;.<br>
        Come punizione si stabil&#xEC; &quot;che portassero a Perugia tanto
        lavoro, quanto fosse stato per mattonare quella parte della piazza (Piazza
        del Comune), che far si doveva&quot;.<br>
        Fu proprio da questo momento che Perugia inizi&#xF2; a pavimentare la
        strade all&apos;uso &quot;senese&quot; di Castel della Pieve: una rivincita
        sul piano culturale della citt&#xE0; sottomessa che viveva proprio in
        questi anni il suo pressoch&#xE8; definitivo sviluppo urbano.<br>
        Sullo scorcio del sec. XIII, Castel della Pieve diventa sempre pi&#xF9;
        importante per la difesa di Perugia contro la nemica Repubblica di Siena,
        caposaldo della potenza ghibellina nell&apos;Italia Centrale, e per il controllo
        sui territori tra il Lago di Chiusi ed il Trasimeno, il cosiddetto &quot;Chiugi&quot;,
        vero e proprio granaio della citt&#xE0; del Grifo. Infatti nel 1293
        &quot;fu ordinato dalli suddetti Magistrati, che si tirasse &#xE0; fine
        la Roccha, che si faceva nel territorio del Chiugi Perugino non lungi
        dalla Chiane su la costa hoggi chiamata di Beccatiquello, e fu ordinato
        che la comunit&#xE0; di Castel della Pieve ne prendesse cura, e che
        da Signori Consoli di Perugia le si somministrassero li danari secondo
        il bisogno&quot;.<br>
        Nel 1296 inoltre si era cominciato a costruire la strada tra Perugia e
        Castel della Pieve, la cosiddetta &quot;Pievaiola&quot;. Ma mano che si
        fa pi&#xF9; presente l&apos;ingerenza di Perugia negli affari interni della
        citt&#xE0;, si susseguono numerose ribellioni. Nel 1301 i pievesi avevano
        cacciato il Podest&#xE0; Giovanni Baglioni e i perugini dovettero intervenire
        con la forza per rimetterlo nelle sue funzioni. Un tale Bartolo D&apos;Oddo
        si era poi unito ad altri ribelli della Valdichiana per sottrarre Castel
        della Pieve al dominio perugino, ma l&apos;impresa fall&#xEC;.<br>
        Lo storico Pompeo Pellini, a proposito di questo episodio riferisce una
        frase significativa: &quot;Et n&apos;habbiamo fatta memoria affinch&#xE8;
        si conosca quanto gli huomini di quella Terra siano naturalmente cupidi
        di cose nuove, i quali poco contenti dello stato loro, hanno spesso mutato
        governi, non solamente in quei tempi, ma etiandio n&#xE9; giorni nostri&quot;.
        Nel 1304 si registrava una nuova sollevazione per il fatto che era stato
        nominato Podest&#xE0; un popolano invece che un nobile . Nel 1310, Perugia
        decide che i Priori di Castel della Pieve &quot;dovessero per poter meglio,
        e pi&#xF9; diligentemente attendere alle cose loro pubbliche, dimorare
        tutti insieme in una medesima casa&quot;. Si edific&#xF2; cos&#xEC;
        il Palazzo dei Priori, di fronte alla Torre Civica e alla Pieve.<br>
        Nel 1311 &quot;perch&#xE9; in Castel della Pieve si facevano ad ogn&apos;hora
        falli di non poca importanza, e gli huomini della terra non abbedivano
        molto al Podest&#xE0;, che per la citt&#xE0; di Perugia vi si teneva,
        i Magistrati nostri per rimediare &#xE0; disordini, e al inhonesto vivere
        di quel popolo, vi mandarono&#x2026; Guido Marchese del Monte di S. Maria,
        con un buon numero di soldati, affich&#xE8; con la sua autorit&#xE0;,
        e prud&#xE9;za raffrenasse l&apos;audacia, e insolenza di quel popolo come
        fece&quot;.<br>
        Nel 1312, nuova ribellione per non sottostare ai &quot;datij, colte, e
        tutte le imposizioni&quot; decise da Perugia. Nel 1320 la citt&#xE0;
        dominante decreta Castel della Pieve suo principale membro. S&apos;impone la
        nomina di governatori nobili e di parte guelfa. Sono quindi corretti gli
        Statuti all&apos;uso di Perugia e, per troncare le pericolose infiltrazioni
        ghibelline, si proibisce a Notto Salimbeni di Siena di poter abitare a
        Castel della Pieve. Ma il partito filoimperiale si era via via rafforzato
        e nel 1325 scacciava il Podest&#xE0; e insieme la parte guelfa. Perugia
        invia sollecitamente Messer Pannocchio, Capitano del Popolo, a domare
        l&apos;irrequieto Castello.<br>
        Nel 1326 i Guelfi rientrano, scacciando i Ghibellini che si rifugiano
        a Chiusi: &quot;I Perugini temendo, che dimorando quei Ghibellini di Castel
        della Pieve in Chiugi, non divenisse in poter di parte Imperiale Ghibellina
        quella citt&#xE0;, armato un buon essercito, se ne andarono a quella
        volta, e ivi senza molto contrasto entrati, cacciarono i Ghibellini della
        Pieve fuori, e s&apos;impadronirono della citt&#xE0;, ma non della fortezza,
        percioche dentro v&apos;era un valoroso Castellano da Orvieto, che per la patria
        sua la ritenne, e la citt&#xE0; tutta in mano de&apos; Perugini rest&#xF2;&quot;.<br>
        L&apos;episodio di Chiusi, di estrema gravit&#xE0; per il pericolo ghibellino
        nei confronti di Perugia, insegna alla citt&#xE0; dominante l&apos;importanza
        di avere a disposizione una rocca che anche in caso di aggressione proveniente
        dall&apos;esterno o dall&apos;interno della struttura urbana, potesse restare sotto
        il suo diretto controllo. I Magistrati perugini, nello stesso anno, elessero
        Podest&#xE0; Becello de&apos; Baglioni &quot;e&apos; gli fu ordinato, che vi facesse
        fare la rocca&quot;. La costruzione fu affrettata anche per i gravi tumulti
        scoppiati nel 1327 tra la fazione guelfa e quella ghibellina. A questo
        proposito possiamo notare come il Pellini, che pur riferisce al 1326 l&apos;edificazione
        della Rocca, ponga al 1306 l&apos;anno di decisione della costruzione. E&apos; probabile
        che i lavori siano iniziati a distanza di tempo dalla deliberazione o
        che lo storico perugino abbia confuso le date 1306 e 1326. Il Bonazzi
        inspiegabilmente data la fortezza intorno al 1310.<br>
        Nel bando per la costruzione della Rocca del 18 dicembre 1326, con spesa
        di 4.750 fiorini, si decide di collocare l&apos;edificio in relazione a due
        punti ben precisi della cintura muraria: viene individuato lo spazio dal
        &quot;cantone del Frontone&quot;, che si trova &quot;sopra le fonte che
        sonno ella strada che viene a Peroscia a la porta del Prato&quot;, cio&#xE8;
        quel punto in cui le mura si incurvano proprio di fronte alle fonti della
        &quot;Venella&quot;, fino all&apos;antica &quot;Porta del Prato&quot;, la porta
        in comunicazione con Perugia.<br>
        Si stabilisce di costruire in tutto cinque torri. Lo spazio previsto &#xE8;
        delimitato da un fosso di 170 piedi dal lato delle mura, cos&#xEC; ugualmente
        dal lato interno della citt&#xE0; che guarda il Borgo Dentro e di 115
        piedi dalla parte della Porta del Prato. Si &#xE8; constatato che la
        Rocca attuale &#xE8; stata realizzata pressoch&#xE8; secondo lo schema
        stabilito nel bando sopracitato. Da una verifica tra le misure che compaiono
        nel documento e quelle attuali si &#xE8; potuto osservare che il &quot;piede&quot;
        considerato &#xE8; circa cm.36,6. All&apos;interno quindi della delimitazione
        di un fosso provvisto di steccato, si costruisce un edificio con pianta
        a forma di un triangolo isoscele con un lato di circa 170 piedi (m.63)
        dal punto A allo spigolo della Torre situata sopra la Porta del Prato,
        con l&apos;altro lato di circa 165 piedi (m.60) dalla parte del Borgo Dentro,
        con una base di circa 75 piedi (m.27). Il lato che da sulle mura &#xE8;
        ovviamente pi&#xF9; lungo per la preesistenza della curvatura della
        cinta muraria.<br>
        Nel documento sono ricorrenti misure divisibili per il numero 5. Cinque
        piedi &#xE8; quindi il modulo della costruzione: si doveva infatti edificare
        in un triangolo un insieme di cinque torri. Si pu&#xF2; leggere, nella
        forma della pianta, il numero 5 in funzione antropomorfica, cio&#xE8;
        simbolica della figura umana, secondo principi tipici della immaginazione
        medievale. Le cinque torri corrispondono alle estremit&#xE0; dell&apos;uomo
        (la testa, le mani, i piedi). Sulla base di questo triangolo si ipotizzano
        due torri e un muro di collegamento secondo principi proporzionali per
        cui 15 piedi &#xE8; la misura del lato della Torre sopra la Porta del
        Prato, 20 piedi quello della Torre del castellano, 40 piedi (il doppio
        di quest&apos;ultima) il muro di collegamento. Dalla parte delle mura si considerano
        i 15 piedi della Torre sopra la Porta del Prato, 50 piedi (40 + 10) del
        muro di collegamento con la Torre Maestra che avr&#xE0; la stessa larghezza
        della Torre del Castellano, vale a dire 20 piedi. La distanza tra gli
        spigoli esterni della Torre del Prato e della &quot;Maestra&quot; &#xE8;
        di 85 piedi. Questa stessa misura viene riportata fino al punto A, dal
        quale si origina la Torre del Frontone. La Torre del Frontone, fortemente
        indirizzata verso est in direzione di Perugia, presenta una larghezza
        di 20 piedi. Sul lato del Borgo Dentro si nota, con circa 5 piedi in meno,
        la stessa proporzionale.<br>
        Solo quindi tre torri su cinque rivestono particolare importanza e presentano
        le stesse misure anche nell&apos;altezza (60 piedi) e nello spessore dei muri
        (5 piedi): la Torre del Frontone, la Torre Maestra, la Torre del Castellano.
        Il &quot;Frontone&quot; &#xE8; munito di ponte levatoio per l&apos;entrata
        e l&apos;uscita delle truppe perugine: ancora oggi &#xE8; infatti visibile
        una grande porta tamponata. E&apos; la torre pi&#xF9; importante per ovvi
        motivi strategici e per questo &#xE8; la prima ad essere citata nel
        documento. Anche la Torre del Castellano &#xE8; dotata di un ponte levatoio
        in quanto deve assicurare l&apos;entrata e l&apos;uscita delle milizie della citt&#xE0;;
        funge inoltre da controllo sull&apos;abitato. La Torre Maestra, situata fra
        quella del Frontone e quella del castellano assolve sia la funzione di
        collegamento tra le due, come d&apos;avvistamento sull&apos;esterno delle mura.
        Le altre due torri non hanno nome e misurano 15 piedi per lato, 50 d&apos;altezza:
        la torre d&apos;angolo nei pressi della porta del Prato e la torre dalla parte
        del Borgo Didentro. La prima che chiameremo del Prato stava a controllo
        della Porta omonima, la torre verso il Borgo Didentro rafforzava la Torre
        del Castellano nelle sue funzioni di controllo interno. E&apos; prevista inoltre
        una piazza interna di 50 piedi per 30 con due &quot;casamenti&quot; per
        le truppe, come anche una cisterna per l&apos;approvvigionamento idrico. Ma
        ritorniamo alla forma della pianta. Il triangolo, i cui lati sono ottenuti
        moltiplicando la base per due e aggiungendo dal lato delle mura il valore
        di 15 fino al punto A, dalla parte del Borgo Didentro il valore 20 fino
        al punto A (cio&#xE8; i moduli dei lati delle torri) &#xE8; divisibile
        in due figure geometriche che presentano ciascuna due lati di uguale misura:
        un triangolo e un trapezio con due lati di 85 piedi.<br>
        Si evidenzia quindi uno studio compositivo che tende ad assimilare forme
        geometriche diverse: il trapezio che dall&apos;esterno pu&#xF2; dare l&apos;idea
        di un quadrato o di un rettangolo, cos&#xEC; ugualmente tutto il triangolo
        che pu&#xF2; essere letto come doppio quadrato o come grande rettangolo.
        Ovviamente una struttura militare divisa in due corpi offriva maggiori
        garanzie difensive. Questa raffinata concezione planimetrica del triangolo
        trova riscontro in quelle forme cuspidate che ci rimandano alle realizzazioni
        della cattedrali gotiche: &#xE8; come disporre in piano un disegno progettato
        per un alzato. Inoltre l&apos;effetto prospettico costituito da una graduale
        rastremazione dei lati perimetrali a partire dal primo piano, ci rimanda
        all&apos;ideazione di un architetto, certamente esperto di costruzioni militari,
        ma nello stesso tempo sensibile a ricerche &quot;ottico-prospettiche&quot;
        di ambito tipicamente gotico.<br>
        Per il momento non &#xE8; stato possibile trovare il nome di un architetto,
        ma nel documento sui lavori commissionati nel 1471, &#xE8; citato un
        certo &quot;Bartuoso&quot; esperto di murature che era intervenuto nella
        Rocca precedentemente. C&apos;&#xE8; sembrato di identificare il nome in
        quel &quot;Bartutio&quot; o &quot;Bartho&quot; o meglio Bartuccio di Rusticello
        che in qualit&#xE0; di tagliapietre &#xE8; presente dal 1322 al 1337
        nel cantiere della Cattedrale orvietana. Bartuccio doveva essere quindi
        sotto la direzione di Lorenzo Maitani, l&apos;architetto senese che da circa
        il 1310 al 1330, anno della sua morte, conduceva i lavori, gi&#xE0;
        avviati nel secolo precednte. Infatti la &quot;fabbrica&quot; prodigiosa
        era iniziata sotto la &quot;soprintendenza&quot; del benedettino Fra&apos;
        Bevignate che aveva ricoperto la stessa carica a Perugia venendo a contatto
        con personalit&#xE0; massime dell&apos;arte italiana come Arnolfo di cambio,
        Nicola e Giovanni Pisano.<br>
        Si mise in opera un progetto arnolfiano, ma ci si trov&#xF2; dinanzi
        al problema di come realizzare la facciata: Lorenzo Maitani &quot;universalis
        caput magister&quot; nel 1310 ruppe con gli interventi precedenti realizzando
        una facciata che doveva mirabilmente conciliare le arditezze pinnacolari
        del gotico di Francia, espresse dal progetto troppo francesizzante di
        quel Ramo di Paganello gi&#xE0; esule a Parigi, con la misura d&apos;uomo
        della tradizione italiana.<br>
        Ma questo architetto doveva essere esperto anche in fortificazioni come
        compare nei documenti per la realizzazione della Rocca di Montefalco:
        &quot;multum reputatur expertus et sufficiens et singularis in arte sua&quot;.
        Il senese infatti nel 1323 e nel 1324 viene chiamato da Orvieto perch&#xE9;
        dia la sua consulenza: lo accompagna frate Egidio di Assisi, dirigono
        i lavori due frati minori di Foligno. Probabilmente il Maitani, pi&#xF9;
        che come vero e proprio architetto, si configurava come perfetto organizzatore
        di cantieri, come colui che poteva dispensare pareri e consigli, avvalendosi
        della collaborazione di esperti.<br>
        Il comune di Perugia aveva utilizzato il Maitani anche per la costruzione
        di acquedotti e nel 1325 lo aveva chiamato per le fortificazioni di Castiglione
        del Lago. Qui, oltre che sulle porte e sulla cinta muraria della citt&#xE0;,
        intervenne sulla fortezza, che gi&#xE0; esisteva precedentemente. La
        Rocca di Castiglione presenta una forma pentagonale irregolare, data anche
        la conformazione del promontorio, con cinque torri di cui quella verso
        la citt&#xE0; triangolare. La forma geometrica complessiva &#xE8;
        data da un trapezio e da un triangolo. Appare evidente che questa planimetria
        costituisce una premessa per la Rocca di Castel della Pieve: quest&apos;ultima
        presenta una forma pi&#xF9; regolare, pi&#xF9; compatta. Il recinto
        della nostra rocca &#xE8; pi&#xF9; ristretto in quanto doveva alloggiare
        un piccolo presidio militare a controllo di una citt&#xE0; ostile, quello
        di Castiglione &#xE8; un vero e proprio &quot;contenitore&quot; di truppe.<br>
        Non &#xE8; stato possibile in questa sede verificare fino a che punto
        il Maitani sia intervenuto sulla Rocca di Castiglione: resta comunque
        il fatto che la nostra si ispira a quella. E&apos; probabile quindi che Lorenzo
        Maitani nel suo viaggio tra Orvieto e Castiglione del Lago abbia fatto
        sosta a Castel della Pieve e abbia dato qualche &quot;consiglio&quot;,
        lasciando come capocantiere Bartuccio di Rustichello, impegnato come tagliapietre
        nel vicino Monte Cetona, allora chiamato Monte Piesi.<br>
        Il Comune di Perugia in questi anni avr&#xE0; voluto considerare, in
        un territorio cos&#xEC; importante per la sua sicurezza, un intervento
        complessivo tra Castel della Pieve e Castiglione del Lago. La fortezza
        di Castiglione doveva controllare i territori del Chiugi e il nemico ghibellino
        a nord (Cortona e Arezzo), quella di Castel della Pieve la citt&#xE0;
        stessa ed i confini senesi. Le due rocche sono infatti in stretto collegamento
        a vista. Le abitazioni costruite intorno al 1920 a lato del Largo della
        Vittoria ci impediscono di considerare oggigiorno la diretta visuale tra
        la nostra rocca e quella di Castiglione del Lago. Cos&#xEC; ugualmente
        tali costruzioni impediscono di osservare il diretto collegamento esistente
        tra la Rocca e la poderosa Torre del Vescovo situata sulla cinta muraria,
        verso Porta Sant&apos;Agostino.<br>
        Con la Rocca, probabilmente ideata dall&apos;architetto senese, si definiva
        l&apos;immagine medievale del tessuto urbano della citt&#xE0;. Doveva essere
        l&apos;edificio emergente di un centro la cui urbanistica e i cui elementi
        architettonici richiamano Siena, basta vedere l&apos;esemplificazione derivata
        dalla Cattedrale senese sulla vicina facciata del San Francesco!.<br>
        Nella forma triangolare della Rocca si doveva poi alludere alla tripartizione
        della citt&#xE0;, i tre Terzieri, secondo principi analoghi a quelli
        del cortonese Frate Elia che aveva riaffermato, circa 80 anni prima, le
        origini etrusche di Cortona e dei Centri della Valdichiana. E come riferivano
        gli autori classici, le citt&#xE0; etrusche dovevano avere almeno tre
        templi, tre strade, tre porte.<br>
        Una fortificazione come questa doveva costituire un esempio per il Gattaponi,
        oltre ai castelli federiciani di Augusta e Lagopesole, quando a Spoleto
        nel 1362 inaugura la serie della rocche &quot;albornoziane&quot;. L&apos;impianto
        della Rocca di Spoleto, concepito esternamente unitario (a forma di grande
        rettangolo) e bipartito all&apos;interno, doveva trovare un precedente nella
        Rocca di Castel della Pieve. Gattaponi per&#xF2; riprende il discorso
        lasciato ad Orvieto da Arnolfo di Cambio, portando avanti uno stile prerinascimentale
        e lasciando alle spalle le suggestioni delle eleganze gotiche che caratterizzano
        il Maitani. Il &quot;classicismo&quot; del Gattaponi arriv&#xF2; fino
        a Bologna, nel Collegio di Spagna, dove si former&#xE0; quel Fioravante
        Fioravanti, tra i primi e numerosi architetti nordici che verranno in
        Umbria nel secolo XV, come il lombardo Gasparino d&apos;Antonio che operer&#xE0;
        nella Rocca nel 1474.<br>
        Si pu&#xF2; quindi affermare che le fortezze di Castiglione, Citt&#xE0;
        della Pieve, Spoleto, della quale probabilmente la nostra costituisce
        il tramite, sono gli esempi basilari per l&apos;arte delle fortificazioni in
        Umbria tra i secoli XIV e XV. Ritorniamo alle vicende storiche di Castel
        della Pieve. Nel 1342 Perugia impone nuovi statuti specialmente per quanto
        riguarda l&apos;elezione del Podest&#xE0; e le sue ampie attribuzioni nell&apos;amministrazione
        interna della Comunit&#xE0;. Come afferma il Briganti, per nessun altro
        Castello soggetto a Perugia vi erano dei provvedimenti cos&#xEC; minutamente
        esposti. La costruzione della Rocca doveva quindi aver rassicurato ancora
        di pi&#xF9; Perugia nell&apos;esercizio del suo potere. Nel 1389 l&apos;uccisione
        di un guelfo provoca nel Castello una sollevazione generale contro i ghibellini
        che vengono tutti cacciati fuori.<br>
        La Rocca avrebbe attirato sullo scorcio del sec. XIV la presenza di capitani
        di Ventura. Biordo Michelotti, ultimo regurgito della parte popolare contro
        la nobilt&#xE0; perugina aveva stabilito il comando in Castel della
        Pieve, guidando la rivolta contro Perugia. I pievesi non volendo pi&#xF9;
        sottostare alla citt&#xE0; del Grifo si erano ribellati nuovamente assalendo
        la Rocca con l&apos;aiuto di Conte della Pieve. Questi fatti provocheranno
        nel 1403 l&apos;interdetto di Bonifacio IX contro la citt&#xE0;. Poco tempo
        dopo, la Rocca favoriva il potere di un altro famoso Capitano di ventura,
        Braccio Fortebraccio da Montone, il quale nel 1422 invi&#xF2; in Castel
        della Pieve, affidatagli da Martino V come suo personale possedimento,
        il cognato Cherubino della Staffa, in qualit&#xE0; di governatore.<br>
        Ma nel 1424, i pievesi, a seguito della morte di Braccio, non vollero
        pi&#xF9; stare sotto il governo di Cherubino e mandarono ambasciatori
        ai magistrati perugini per risottomettersi alla loro autorit&#xE0;.
        Si concedeva di eleggere Priori, Cancellieri e Camerlenghi, Perugia mandava
        il Podest&#xE0; ed il Castellano. Finalmente Cheruibino della Staffa
        restituisce nel 1425 al Papa la Rocca di Castel della Pieve, ma vuole
        essere indennizzato per il tempo del suo governo. Il che avvenne nel 1431:
        &quot;Che a Carobino della Staffa fosse continuata la provisione delli
        150 fiorini l&apos;anno, che se gli davano dalla Camera Apostolica per la restituzione,
        ch&apos;egli prontamente havea fatto della Rocca di castel della Pieve &#xE0;
        Ministri suoi&quot;.<br>
        Nel 1457, temendo i senesi, Perugia interviene prontamente per riparare
        le fortificazioni lungo le Chiane e la Rocca di Castel della Pieve. Successivamente
        nel 1464, a causa di controversie tra il Castellano della Rocca e i pievesi,
        Perugia decise di fare nuove costituzioni e riformare le vecchie. Non
        era lecito a nessuno di portare insegne, colori e quant&apos;altro che potesse
        richiamare le fazioni, al fine di evitare tumulti. Nel 1469 fu mandato
        Baldassarre di Polidoro Baglione perch&#xE9; avesse a dare ordini ad
        alcune cose &quot;opportune&quot; alla Rocca come far rispettare i capitoli.<br>
        Nel 1471 i pievesi assalgono il Palazzo del Podest&#xE0;, impedendogli
        le sue funzioni, successivamente, riportato l&apos;ordine, Perugia costringe
        Castel della Pieve a nuovi patti ai quali si aggiunge il rinnovato impegno
        di non portare insegne di partito, come di non indossare divise di gentiluomini
        perugini, di non portare armi e di non lanciare grida di evviva e di abbasso.
        La Comunit&#xE0; inoltre, con il consenso del Podest&#xE0; e del Consiglio
        di Credenza, pu&#xF2; rimettere qualunque condannato in denari per qualsivoglia
        somma con l&apos;obbligo di adoperare l&apos;introito per i restauri da effettuarsi
        alle mura. I Priori della Arti del Comune di Perugia decidono quindi di
        dare a cottimo per 700 fiorini al Maestro Polidoro di Stefano, architetto
        perugino, i lavori di riparazione della Rocca di Castel della Pieve. L&apos;architetto
        godeva di una certa stima, se era impegnato in quegli anni a Perugia a
        realizzare la Porta San Pietro, ideata da quell&apos;Agostino di Duccio diffusore
        della novit&#xE0; rinascimentali fiorentine.<br>
        Anche in questo progetto come in quello del 1326, viene privilegiata la
        parte della Rocca che serviva all&apos;entrata e all&apos;uscita delle truppe. La
        Torre del Frontone &#xE8; chiamata &quot;succurso vechio&quot;: si devono
        rifare i muri e l&apos;arco. Sopra di questa, dovr&#xE0; essere edificata
        la Torre del Soccorso, che &#xE8; quella che aggetta nel punto di congiunzione
        con le mura, lungo la cortina dalla parte del Borgo Didentro. Osservando
        le murature esistenti, la torre, probabilmente abbattuta nel secolo XVI
        o XVII, doveva essere posta con gli spigoli direzionati verso i punti
        cardinali. Si alzano tutti i muri di cinta. Viene inoltre realizzato un
        camminamento tra la Torre del Castellano e la Torre del Soccorso perch&#xE9;
        il Castellano non debba scendere nel cortile della Rocca. Si alza la Torre
        del Castellano di 15 piedi. Viene rifatta la torre &quot;che f&#xE8;
        abbassare Bartuso fino al piano del muro&quot;. Questa torre &#xE8;
        quella che si trova sotto quella del Castellano verso il Borgo Dentro,
        tagliata all&apos;altezza della facciata laterale: c&apos;era evidentemente in questo
        momento meno paura degli attacchi dei pievesi, il pericolo veniva da fuori.
        Viene realizzato il coronamento difensivo delle torri e delle cortine:
        merli, caditoie o piombatoie, beccatelli.<br>
        La Rocca inoltre viene munita di balestrieri e di bombardiere, feritoie
        per il tiro della balestra e per le bocche della bombarde. Si cita anche
        un rivellino, speciale difesa a V o a mezzaluna destinata ad ostacolare
        il tiro e collocata a difesa della Porta del Prato e del fossato, di fronte
        alla facciata del San Francesco.<br>
        Nel 1474 troviamo documenti di pagamento per il famoso architetto Gasparino
        d&apos;Antonio e per tre muratori lombardi per alcuni lavori alla Rocca. L&apos;importo
        &#xE8; di 50 fiorini a favore di Gasparino, di 40 per i tre muratori.
        Il Canuti riporta un documento sui lavori commissionati all&apos;architetto
        lombardo: interventi alla Torre Maestra, rifacimenti di bombardiere, ballatoi,
        parapetti e merli su tutte le facciate. Lo studioso cita inoltre la Torre
        Serpentina, individuandola erroneamente in quella Maestra, probabilmente
        suggestionato da un termine che allude all&apos;altezza. Invece crediamo che
        si tratti di quella d&apos;angolo sopra la Porta del Prato. Comunque per non
        generare confusioni, chiameremo quest&apos;ultima Torre del Prato. Probabilmente,
        dato l&apos;esiguo compenso rispetto ai lavori di Polidoro di Stefano, Gasparino
        d&apos;Antonio, avr&#xE0; affrontato la parte pi&#xF9; decorativa del lavoro.
        Infatti questo architetto di grido nella Perugia del tempo stava elaborando
        uno stile che conciliava il gusto disegnativo del Rinascimento toscano
        con l&apos;esuberanza decorativa della tradizione lombarda, come si pu&#xF2;
        vedere nel Palazzo del Capitano del Popolo e nell&apos;attiguo Studio di Perugia
        nell&apos;attuale Piazza Matteotti. Gli interventi tra il 1471 e il 1474 avvengono
        in una situazione politica particolarmente tesa.<br>
        Nel 1473 il frate tedesco Winterio rubava l&apos;Anello della Madonna che si
        venerava a Chiusi, portandolo a Perugia: si minacci&#xF2; la guerra
        tra Siena e la citt&#xE0; umbra. Si rinforzarono dappertutto le difese
        sui confini &quot;Et perch&#xE9; si temette di qualche subita correria
        di Sanesi, fu dato ordine dal Magistrato seguente, di cui fu Capo Rustico
        di saracino Montemelini, che nella Rocca di Castel della Pieve, e di Beccatiquelli
        si rinforzassero le guardie&quot;. Per maggior sicurezza non potevano
        essere accettati a Castel della Pieve n&#xE9; confinati n&#xE9; ribelli
        se non dietro concessione del Magistrato perugino. Inoltre &quot;Et mand&#xF2;
        per Commissario a Castel della Pieve per li sospetti, che tuttavia si
        havevano d&#xE8; Sanesi, Neri di Guido Montespertoli, con facult&#xE0;
        di potere ordinare, e provedere a tutto quello, che fosse opportuno alla
        conservatione di quella terra, e della Rocca, l&apos;una, e l&apos;altra della quali
        dicevano haver bisogno di reparatione intorno alle mura&quot;.<br>
        Nel 1488 scoppia un&apos;aspra lotta tra le varie famiglie perugine: i Baglioni,
        gli Oddi, i della Corgna. Castel della Pieve dovette subire saccheggi,
        devastazioni e la perdita della Torre Beccatiquello da parte di Guido
        Cesare della Staffa, recuperata poi da Ranuccio Farnese e Camillo Vitelli.
        Gli uomini del Castello approfittano dello scompiglio per occupare la
        Rocca, scacciando la guarnigione perugina. Successivamente, a pace rinnovata,
        i commercianti pievesi possono vendere il prezioso &quot;panno cremisi&quot;
        nella citt&#xE0; dominante, dietro solenne promessa di non ribellarsi
        in futuro. La decisone di Perugia di abbattere il protezionismo coincide
        anche con una grave crisi del sistema produttivo della citt&#xE0;, soprattutto
        nel settore laniero. Gi&#xE0; infatti a partire dal 1436, il Comune
        di Perugia intende facilitare ogni forestiero che voglia esercitare nella
        citt&#xE0; l&apos;attivit&#xE0; laniera o quella della tintoria. Certamente
        i pievesi dovevano essere tra i pi&#xF9; ricercati per la loro produzione
        di altissima qualit&#xE0;, se il Comune di Perugia chiamava nel 1463
        quel maestro Bartolomeo da Castel della Pieve &quot;ad tingendum setas
        et siricos de omnibus coloribus&#x2026; et maxime de coloribus grane et
        cremosini&quot;.<br>
        Con l&apos;inizio del secolo XVI, nel 1503, la Rocca &#xE8; teatro di una
        tragica vicenda ad opera del Valentino, come ci riferisce il Maturanzio
        nelle sue Cronache: &quot;El Duca pass&#xF2; in quel di Siena, lascindo
        Castel della Pieve tutta robbata e saccomannata, in modo che ad alcuna
        casa non se ne potevano serrare le porte n&#xE9; finestre, e avevano
        bruciate in sino a li terrate, in modo che tutte parevano casaline. Et
        prima che partisse fece morire nella Rocca del detto luogo el Signor Paolo
        Ursino e el Duca de Gravina&quot;. Cesare Borgia, in attesa di passare
        le Chiane, per invadere la Repubblica di Siena, aveva eletto come sua
        dimora la Rocca di Castel della Pieve, e aveva punito la citt&#xE0;
        per la sua annosa guerra contro Orvieto, alleata del Duca, in merito al
        possesso dei castelli di Salci, Fabro, Monteleone, Montegabbione. Nella
        Rocca fu probabilmente presente Nicol&#xF2; Machiavelli, il Segretario
        della Repubblica di Firenze in &quot;legazione&quot; presso il Valentino,
        come ci attestano le due lettere del 13 e del 21 Gennaio del 1503. Lo
        scrittore del &quot;Principe&quot; dovette essere quindi quasi testimone
        oculare della sommaria esecuzione dell&apos;Orsini e del Gravina avvenuta il
        18 Gennaio.<br>
        Nel 1525 Castel della Pieve &#xE8; l&apos;epicentro di una sanguinosa rivolta
        di contadini contro il governo di Perugia che si estende a tutto il contado:
        si esprimeva il malessere per l&apos;imposizione del focatico e per l&apos;esosit&#xE0;
        dei gravami fiscali voluti dal potere oligarchico della citt&#xE0; dominante.
        La Rocca dovette essere protagonista di una vicenda particolarmente drammatica
        nel 1527, anno del &quot;Sacco di Roma&quot; ad opera delle truppe di
        Carlo V: cadde la Citt&#xE0; Eterna e sembr&#xF2; che cadesse il mondo.<br>
        Una colonna di soldati francesi veniva per la via di Castel della Pieve
        in soccorso del Papa. I pievesi si rifiutarono di concedere vettovaglie,
        uccidendo anche un loro capo. Ci fu la rappresaglia: &quot;Add&#xEC;
        7 di maggio di marted&#xEC; la gente Francese, della quale ne era capo
        il Marchese di Saluzzo, entrarono per forza in Castel della Pieve e quella
        misero a sacco, etiam ammazzarono settecentotrentasei persone, secondo
        la lista venuta al Vicelegato, menatosi le donne, e messo ogni cosa a
        bottino, cosa che li Turchi non avrebbono fatto di peggio; e queste sono
        le genti che dicono essere amici e soldati del Papa&quot;. In questa occasione
        furono distrutte parti della cinta muraria e probabilmente anche la Rocca
        ne ebbe a soffrire. Il &quot;fattaccio&quot; va interpretato come adesione
        alla Repubblica senese che stava dalla parte degli Imperiali. E Francesco
        Guicciardini lo conferma in una sua lettera: &quot;Castel della Pieve
        si &#xE8; data a Senesi e&#x2026; loro vi hanno messo drento gente&quot;.<br>
        Sono proprio i senesi che soccorrono la citt&#xE0; regalando venti mogge
        di grano &quot;per l&apos;antica benevolenza, e la paternale affezione, qual
        sempre questa Repubblica ebbe verso codesta Comunit&#xE0;&quot; e ancora,
        aggiungeva il magistrato, &quot;sempre vi amiamo pi&#xF9; che mai da
        buoni e dilettissimi figli&quot;: &#xE8; l&apos;ultimo saluto ai pievesi
        dell&apos;amata e ormai agonizzante Repubblica senese.<br>
        Con i fatti del 1525 e del 1527 Perugia e Siena non conteranno pi&#xF9;
        molto nelle vicende della citt&#xE0;: Roma entra definitivamente sulla
        scena. Nel 1529 infatti Papa Clemente VII de&apos; Medici toglie Castel della
        Pieve dalla Legazione di Perugia e la sottomette direttamente al potere
        centrale. Ai Podest&#xE0; si sostituirono i Governatori Perpetui di
        nomina papale che furono sempre Cardinali o nipoti di Pontefici. La Rocca
        perse le sue funzioni difensive, divenne dimora dei nuovi Magistrati e
        dei loro rappresentanti, i Luogotenenti. Si privilegi&#xF2; cos&#xEC;
        il fronte dell&apos;edificio e venne dimenticato il retro che ormai non serviva:
        non era pi&#xF9; la Rocca perugina. La fortificazione inoltre era diventata
        uno strumento difensivo quasi inutile da quando nel 1494 Carlo VIII di
        Francia era sceso in Italia, terrorizzando la Penisola con le artiglierie
        d&apos;assedio mobili che misero fuori gioco tutte le fortificazioni tradizionali
        come la nostra.<br>
        A seguito della nuova strategia militare era necessario abbattere tutte
        le cortine e tutte le torri sporgenti dalle mura. Si soppressero le merlature
        e le caditoie. Era invece importante fasciare con ringrossi e scarpate
        il piede delle mura, come allargare i fossi difensivi. La Rocca di Castel
        della Pieve invece non fu sostanzialmente modificata dal momento che la
        citt&#xE0; veniva inserita all&apos;interno della centralizzazione dello
        Stato della Chiesa che andava stabilendo rapporti sempre pi&#xF9; stretti
        con il nuovo Granducato di Toscana.<br>
        Il primo Governatore nominato da Clemente VII nel 1529 fu il Cardinale
        Giandomenico de Cupis il cui stemma si trova nella Torre Maestra. Nel
        1546 Paolo III Franese nomina il Cardinale Tiberio Crispo e nel 1548 il
        Cardinale Giulio Feltre della Rovere, nipote di Giulio II. Tranne la parentesi
        degli anni 1557 e 1558 in cui troviamo come Governatore Matteo Stendardi
        nipote di Paolo IV, la Rocca dal 1550, anno della nomina di Ascanio della
        Corgna, fino al 1565 non fu pi&#xF9; sede dei nuovi Magistrati. Con
        Ascanio della Corgna la nuova Magistratura prese posto nel rinascimentale
        Palazzo della Corgna, che conferma le ambiguit&#xE0;, tra il pubblico
        e il privato, della donchisciottesca personalit&#xE0; di Ascanio.<br>
        Nel 1566 succede nel governo della citt&#xE0; il Cardinale Antonio Serbelloni,
        Diomede della Corgna, poi il Cardinale Ferdinando de&apos; Medici dal 1571
        al 1588, e per ultimo il Cardinale Alessandro Peretti, nipote di Sisto
        V. Dal 1590 al 1600 si sostituirono ai Governatori Perpetui, i Governatori
        di Patente e di Breve della Sacra Consulta. Si devono probabilmente agli
        anni che vanno dal 1530 al 1550 gli interventi di trasformazione in residenza
        della Rocca che fu ampliata all&apos;interno del cortile, nella parte centrale,
        con l&apos;aggiunta di alcuni corpi di fabbrica e di una loggia aperta, elemento
        questo che si trova anche all&apos;esterno a lato della Torre del castellano.
        Ci furono comunque interventi anche intorno agli anni 1570, sicuramente
        nella sala grande del primo piano, dove sulla parete di fondo si legge
        nel camino in pietra serena il nome di Ferdinando de&apos; Medici.<br>
        Fu proprio Ferdinando, futuro Granduca di Toscana, nel quadro dei rapporti
        di buon vicinato tra lo Stato della Chiesa e il Granducato, a promuovere
        l&apos;elevazione di Castel della Pieve a Citt&#xE0; come al rango di Diocesi,
        compiuta nell&apos;anno 1600 dal senese - e non fa meraviglia - Clemente VIII
        Aldobrandini. Dall&apos;anno 1600 la Rocca &#xE8; adibita a carcere e ad
        abitazione della guardie e dei soldati.<br>
        Nel 1643 la fortificazione &#xE8; protagonista di uno degli ultimi fatti
        drammatici della storia militare della citt&#xE0;: l&apos;assalto delle truppe
        toscane impegnate nella guerra contro Urbano VIII per il possesso del
        Ducato di castro, la cosiddetta &quot;Guerra Barberina&quot;. Il Principe
        Mathias con ottomila soldati dell&apos;esercito granducale aggrediva la Citt&#xE0;:
        innumerevoli i saccheggi e le devastazioni. Probabilmente in quest&apos;occasione
        o in quella del 1527 la Rocca perde la Torre del Soccorso e gran parte
        del coronamento difensivo, nella fattispecie le caditoie, merli, parapetti
        della parte esterna. Rimangono frammenti sulla facciata verso la Torre
        del castellano come sulla Torre del Prato e sulla facciata rivolta verso
        il Borgo Dentro: l&apos;immagine attuale della Rocca.<br>
        Ma l&apos;amicizia tra i due Stati continua anche in relazione ai comuni interessi
        per la bonifica della Valdichiana. Proprio a Citt&#xE0; della Pieve
        avveniva il Concordato Idraulico nel 1780 tra il Papa Pio VI e il Granduca
        Pietro Leopoldo di Toscana per il definitivo prosciugamento della valle.
        La citt&#xE0; diventava il centro operativo dello Stato della Chiesa
        sulla Chiana Romana, con l&apos;insediamento della Prefettura delle Acque.
        Il fabbricato addossato alla facciata della Rocca che verr&#xE0; abbattuto,
        come diremo, nel 1919, veniva probabilmente costruito in questo momento,
        primo tra i numerosissimi interventi che su succederanno nella citt&#xE0;
        fino alla met&#xE0; del secolo XIX e che coronarono, con il nuovo tratto
        della strada Cassia-Orvietana da Chiusi ad Orvieto inaugurato nel 1835,
        il termine dei lavori di bonifica.<br>
        L&apos;Ingegnere Pontificio Domenico Mondragoni sar&#xE0; il protagonista
        della ripavimentazione delle strade interne della citt&#xE0;, dei rifacimenti
        delle porte di Santa Maria e di Sant&apos;Agostino. Nel 1832 il Mondragoni
        interveniva anche nella Rocca, adibita, tra le altre funzioni, a Residenza
        Governativa: sono documentati lavori nella Cancelleria, nella Cappella
        delle Carceri, nelle Stanze del Governatore e nella Sala delle Udienze.
        Nel 1854 e nel 1855 ulteriori ristrutturazioni ad opera del geometra Bolletti
        si segnalano in particolare nell&apos;appartamento del Governatore e nella
        Cancelleria. La fortificazione e la residenza cinquecentesca prendono
        il nome di &quot;fabbricato vecchio&quot;.<br>
        Da una pianta redatta nel 1851 dall&apos;Ingegnere Pontificio Paolo Liverani
        si apprende che al pianterreno della Rocca, proprio nel nuovo fabbricato,
        si trovano gli alloggiamenti per la Guardia Nazionale e la Posta. Al primo
        piano &#xE8; collocata la Sala delle Udienze e alo stesso livello si
        trovano le celle carcerarie situate nelle torri. Dai disegni del Liverani
        compare che la parte sul retro &#xE8; adibita ad orto. Si considera
        quindi per rocca solamente la parte costruita intorno al cortile. Questa
        concezione influenzer&#xE0; anche gli storici dell&apos;architettura del
        nostro secolo come Ugo Tarchi che, nel suo studio sui monumenti medievali
        dell&apos;Umbria e della Sabina, considera il solo spazio delimitato dalle
        quattro torri, alterando cos&#xEC; la lettura dell&apos;origine del monumento.
        Nel nostro secolo, la Rocca si avvia a mantenere solamente le funzioni
        di carcere a seguito di nuove ristrutturazioni che ci evidenziano, come
        per i secoli precedenti, le animate vicende politiche e sociali della
        citt&#xE0;.<br>
        L&apos;edificio diventa un punto privilegiato di interventi a partire dal 1914.
        In quell&apos;anno sale a capo dell&apos;Amministrazione Comunale il Partito Socialista
        con Sindaco Arduino Fora, uno dei pi&#xF9; importanti protagonisti e
        fondatori delle Leghe contadine del Pievese e dell&apos;Orvietano futuro Deputato
        al Parlamento. La nuova Amministrazione conta 16 consiglieri su 20: solo
        4 appartengono al Partito &quot;dell&apos;ordine&quot;. Si devono subito affrontare
        i gravi problemi della disoccupazione provocati dalla guerra con l&apos;improvviso
        rimpatrio di numerosi lavoratori, in gran parte operai terrazieri, provenienti
        per lo pi&#xF9; dalla Francia. Come &#xE8; noto, ancora nel 1914 l&apos;Italia
        &#xE8; alleata della Germania e dell&apos;Austria, gi&#xE0; entrambe in
        guerra contro Francia e Gran Bretagna. Grave &#xE8; anche la condizione
        della classe bracciantile la quale chiedeva che venisse elevata a due
        lire la paga giornaliera e non venisse elevato il prezzo del grano: si
        susseguono numerosi scioperi. La Sottoprefettura di Orvieto, nel cui Circondario
        si trova Citt&#xE0; della Pieve, e la Prefettura di Perugia sospettano
        che l&apos;Amministrazione socialista fomenti la rivolta.<br>
        Di fronte a questa grave situazione si decide di dare lavoro ai disoccupati,
        affrontando un ampio programma di interventi: ripavimentazione delle strade,
        fognature, costruzione dell&apos;acquedotto comunale, interventi sul patrimonio.
        Tra i primi lavori, si delibera di abbattere, nel 1914, la parte del fabbricato
        del vecchio Ospedale soprastante al Porta San Francesco e quindi la porta
        stessa: non solo perch&#xE9; ritenuta opera di poco pregio, ma pi&#xF9;
        esplicitamente per dare lavoro ai disoccupati, con il fine anche di rendere
        pi&#xF9; comoda l&apos;entrata della citt&#xE0;. Nel 1919, a guerra terminata,
        bisogna dare lavoro agli operai militari che rimpatriano: continuano cos&#xEC;
        gli interventi gi&#xE0; intrapresi prima della guerra.<br>
        Nel 1920 &#xE8; intanto riconfermata per la seconda volta l&apos;Amministrazione
        socialista. E&apos; significativo notare come la prima seduta del Consiglio
        Comunale dati al 7 novembre, giorno di ricorrenza della Rivoluzione Bolscevica,
        a riconfermare i radicali propositi di cambiamento che animavano le masse
        socialiste. E&apos; curioso notare come in delibera, accanto all&apos;intestazione
        &quot;In nome di Vittorio Emanuele III, Re d&apos;Italia per grazia di Dio
        e volont&#xE0; della nazione&quot; si citi che la seduta avviene mentre
        al balcone del Comune sventola la bandiera rossa. Si inviano inoltre saluti
        alla Repubblica dei Soviet e si esprime la riprovazione per le prime vittime
        dello squadrismo fascista. Il Sindaco Arduino Fora fa presente che i tempi
        peggiori sono passati, alludendo alla guerra e alla disoccupazione, non
        prevedendo che il peggio sarebbe presto arrivato.<br>
        Nel 1919 si era gi&#xE0; deciso di smantellare tutto il corpo addossato
        alla Rocca, ritenuto opera &quot;per lo pi&#xF9; settecentesca&quot;
        e di &quot;nessun prestigio artistico&quot; come affermava il Regio Ispettore
        Onorario della Soprintendenza Andrea Cecchetti. Vengono presi accordi
        con la Soprintendenza e con il Ministro della Pubblica Istruzione per
        iniziare i lavori di restauro. Corrado Ricci, Direttore Generale delle
        Antichit&#xE0; e Belle Arti afferma significativamente che &quot;occorre
        isolarla semplicemente dalle catapecchie addossatevi e risanare le piaghe
        fatte nei muri (&#x2026;) &#xE8; necessario invece evitare qualsiasi idea
        di ripristino e rinnovamento con merlature ed altro, che darebbero al
        Castello una apparenza equivoca di oleografia o di scenario&quot;. Andrea
        Cecchetti e Corrado Ricci quindi erano in linea con la visione idealistico-crociana
        dell&apos;arte, allora dominante, per la quale il Medioevo rivestiva maggiore
        importanza rispetto ad altri periodi storici e il singolo monumento doveva
        evidenziarsi dall&apos;insieme urbanistico. Solo i manufatti emergenti erano
        degni di essere chiamati opere d&apos;arte. Gli interventi di demolizione e
        di consolidamento, a cura del Comune, tengono conto delle indicazioni
        di Corrado Ricci, del Soprintendente ai Monumenti dell&apos;Umbria Pietro Guidi
        e dell&apos;Ispettore Mario Salmi.<br>
        I lavori, il cui costo complessivo &#xE8; di L.30.000 saranno finanziati
        per circa un terzo ed a stralci dal Ministero della Pubblica Istruzione
        negli anni tra il 1922 e il 1927. Si segnalano interventi alla Torre del
        Soccorso, alla Torre Maestra e alla Torre del Prato, sotto la direzione
        del geometra comunale Giovanni Orlandi. A seguito di gravi problemi finanziari
        dell&apos;Amministrazione Comunale i lavori procedevano a rilento: ne approfittano
        gli organi di stampa. In un articolo de &quot;Il Messaggero&quot; del
        20 Giugno 1924 dal titolo &quot;Per la bella Rocca trecentesca della Pieve&quot;
        si afferma che si lasciano cadere i muri perimetrali, le torri, le mura
        stesse della citt&#xE0; e che si temono nuove costruzioni addossate
        ala Rocca. Si invoca il sollecito intervento del nuovo Direttore Generale
        delle Antichit&#xE0; e Belle Arti Colasanti e del Conte Gnoli, Ispettore
        ai Monumenti, per impedire &quot;qualunque possibile sfascio, o meglio,
        profanazione&quot;.<br>
        Nel 1923 si progettava un serbatoio per il nuovo acquedotto comunale all&apos;interno
        della Rocca, ma non verr&#xE0; realizzato. In quell&apos;anno si costruiva
        anche una fontana, che &#xE8; quella che ancora oggi si vede sulla facciata
        della Rocca. L&apos;Ispettore Andrea Cecchetti invia al Soprintendente una
        cartolina postale fatta in qualit&#xE0; di fotografo, indicando la collocazione
        della fontana. Il documento che presenta la stessa veduta della fotografia
        Alinari, data quest&apos;ultima. I fotografi fiorentini dovevano essere venuti
        a Citt&#xE0; della Pieve in relazione al IV Centenario della morte di
        Perugino, per riprendere gli affreschi del grande concittadino e quindi
        avevano colto l&apos;occasione per fotografare, tra le altre vedute della citt&#xE0;,
        anche la Rocca.<br>
        Nel 1932 l&apos;Amministrazione Comunale aveva progettato un serbatoio nella
        Torre del castellano 8allora adibita a Carcere femminile) ma anche questo
        non fu realizzato. Il &quot;conservone dell&apos;acqua&quot; trover&#xE0;
        poi collocazione nel 1936 nella ex Chiesa di Sant&apos;Anna degli Scolopi che
        fino allora era stata adibita a rimessa delle automobili. In questo anno
        viene apposta anche la lapide in memoria dei Caduti per la Patria sulla
        Torre del Prato. Monsignor Fiorenzo Canuti, succeduto ad Andrea Cecchetti
        nelle funzioni di Regio Ispettore Onorario della Soprintendenza, esprime
        un parere dubbioso al Soprintendente, il quale, non ravvisando alcun problema
        di natura estetica, concede di buon grado il nullaosta. La Casa Mandamentale
        cominciava somunque ben presto a soffrire per nuovi problemi statici del
        monumento, tanto che era diventata quasi inagibile.<br>
        Nel 1982 l&apos;Amministrazione Comunale, in collaborazione con il Ministero
        di Grazia e Giustizia e con la Soprintendenza ai B.A.A.A.S. dell&apos;Umbria,
        decideva infine di intervenire con un progetto di restauro redatto dallo
        Studio R.P.A. di Perugia per un importo di L.1.200.000.000, finanziato
        con mutuo della Cassa Depositi e Prestiti a totale carico dello Stato
        in base alla Legge 30 marzo 1981, n.119.<br>
        I parametri murari presentavano vistose lesioni e sbiciolamenti. Le eleganti
        strutture realizzate nel sec. XVI per trasformare l&apos;edificio da strumento
        di difesa in residenza erano gravemente compromesse da problemi statici.
        Erano inoltre state deturpate con chiusure di archi e di finestre, insieme
        all&apos;aggiunta di corpi estranei. Vengono tolte tutte le superfetazioni,
        stamponate tutte le logge. Si procede quindi al consolidamento delle murature
        e delle torri, alla pavimentazione in laterizio del cortile, dove viene
        riscoperta la cisterna del 1326. La residenza rinascimentale viene intonacata
        e dipinta, per differenziarla dalla struttura militare medievale: qui
        &#xE8; collocata la Casa Mandamentale, non utilizzando pi&#xF9; gli
        angusti spazi delle torri. Sul lato verso il Borgo Dentro, nella torre
        mozzata, viene infine aperto un accesso pubblico al giardino situato verso
        la Torre del Soccorso, perch&#xE9;, parafrasando Italo Calvino, un &quot;castello
        di terrore&quot; possa come per incanto diventare un &quot;castello di
        delizie&quot;&#x2026; e la torre senza nome si chiamer&#xE0; Torre dei
        Maitani.<br>
        Al momento di andare in stampa, sono emersi nuovi elementi per quanto
        riguarda la progettazione della Rocca nel 1326. Da un riscontro bibliografico
        &#xE8; emerso un vecchio scritto di Adamo Rossi (&quot;Lorenzo e Ambrogio
        Maitani al servizio del Comune di Perugia&quot;, in &quot;Giornale di
        Erudizione Artistica&quot;, II, 1873, pp.57-72) che conferma l&apos;ipotesi,
        gi&#xE0; espressa precedentemente, di una ideazione maitanesca della
        fortificazione. Ho ritenuto opportuno di non modificare quanto scritto,
        ma di aggiungere a parte le nuove precisazioni.<br>
        Adamo Rossi riporta in ordine cronologico alcuni documenti riguardanti
        i fratelli Lorenzo e Ambrogio Maitani per lavori commissionati dal Comune
        di Perugia. Figurano interventi dei due architetti senesi negli acquedotti
        della citt&#xE0; nel 1317 e tra il 1319 e il 1321. Ambrogio Maitani,
        in particolare, viene impegnato in opere di fortificazione tra il 1320
        ed il 1326: citiamo, tra le altre, una fortificazione contro Assisi, lungo
        le Chiane (la Zeppa di Valiano), il Castello di Monte Santa Maria. In
        qualit&#xE0; di &quot;soprastante&quot; alle opere pubbliche del Comune
        di Perugia, Ambrogio affronta nel 1326 il consolidamento e la riparazione
        del torrione al lato destro di Porta Sant&apos;Angelo (U. Nicolini, &quot;Le
        Mura Medioevali di Perugia&quot;, in &quot;Atti del VI Convegno di Studi
        Umbri&quot;, Gubbio 26-30 maggio 1968, parte seconda, pp.729-730).<br>
        Nel 1325 Lorenzo Maitani anche lui &quot;soprastante&quot; di tutte le
        opere del Comune di Perugia, &#xE8; incaricato di visionare le rocche
        ed i centri fortificati del contado di pertinenza del Rione di Porta Santa
        Susanna e di Porta Sant&apos;Angelo, vale a dire la zona del Trasimeno e di
        Citt&#xE0; della Pieve. Si specifica la necessit&#xE0; di restaurare
        la Rocca e le mura di Castiglione del Lago.<br>
        Il notaio Senso Sensi che accompagna l&apos;architetto dovr&#xE0; fornire
        una relazione circostanziata al Comune di Perugia in base a quello che
        sembrer&#xE0; opportuno segnalare a Lorenzo Maitani. L&apos;anno successivo,
        il 28 ottobre, Ambrogio Maitani, viene pagato per la sua permanenza di
        18 giorni a Castel della Pieve con un cavallo, per la progettazione della
        Rocca. Si trattava probabilmente di una supervisione del luogo per procedere
        ad un progetto definitivo, quello che compare nel bando del 18 dicembre
        dello stesso anno e che puntualmente Adamo Rossi trascrive.<br>
        E&apos; probabile che Lorenzo, generale supervisore delle fortificazioni come
        compare nel documento del 1325, abbia affidato al fratello la progettazione
        della Rocca, magari dietro il suo diretto controllo: e la pianta, quasi
        un portale del Duomo di Orvieto messo in piano, ce lo fa supporre. Si
        realizzava cos&#xEC; una perfetta concezione manageriale tra i due fratelli:
        Lorenzo si sar&#xE0; riservata una pi&#xF9; continuata presenza nel
        cantiere orvietano, lasciando ad Ambrogio la &quot;piazza&quot; di Perugia.
        Si pu&#xF2; supporre che Lorenzo presentasse spiccate doti di ideatore
        e di organizzatore di cantieri e che Ambrogio comparisse come esecutore:
        si dovr&#xE0; quindi assegnare la Rocca di Citt&#xE0; della Pieve
        a Lorenzo e ad Ambrogio Maitani.<br>
        Adamo Rossi riporta anche altri due documenti sui lavori alla Rocca avvenuti
        nel 1377 e nel 1490. Nel primo si viene a conoscenza di alcuni lavori
        a tutti i solai delle torri ed a tutte le scale. Viene risistemato il
        ponte levatoio situato nella Torre del Frontone come anche la cisterna.
        La Torre del Prato viene alzata di 25 piedi. Nel secondo, il Maestro Fino
        d&apos;Ugolino da Perugia, abbassa la Torre del Prato e restaura i muri perimetrali,
        potenziando la difesa.<br>
        <br>
        </font></p>
        </td>
    <td width="2%" valign="top" align="left"></td>
    <td width="20%" valign="top" align="center" bgcolor="#FFFFFF">
      <p><font face="Verdana, Arial, Helvetica, sans-serif" size="2"><small><strong><b><br>
        </b></strong></small></font></p>
      <p><br>
        <br>
    </p></td>
  </tr>
</table>
<table border="0" width="100%" cellspacing="0" cellpadding="0">
  <tr>
    <td width="50%">
      <p><small><font face="Verdana, Arial, Helvetica, sans-serif" size="1">da
        &quot;La Rocca di Citt&#xE0; della Pieve&quot; ed. Comune di Citt&#xE0;
        della Pieve</font></small></p>
    </td>
    <td width="50%" align="left" valign="top">
      <hr noshade="" size="1">
    </td>
  </tr>
</table>
<p align="center"><a href="../../index.html"><img src="../../sangiulianomil/ACZppplogo.JPG" width="61" height="95" border="0"></a><br>
  <small><font face="Verdana, Arial, Helvetica, sans-serif" size="1">sito di propriet&#xFFFD;
  dell&apos;<a href="../index.html" style="color: rgb(0,0,255)"><font color="#0000FF">Associazione Culturale Zivido</font></a><br>
  <a href="mailto:pierino.esposti@gmail.com" style="color: rgb(0,0,255)">pierino.esposti@gmail.com</a></font></small></p>
</body>

</html>
